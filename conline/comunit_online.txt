Introduzione alle Comunità Online
Guido Venturini, november 2001 


        1)L'identità in Rete 
        2)Storia delle Comunità online 
        3)Dinamiche e ruoli nelle Comunità online 
        4)Principi per la progettazione di Comunità Online 
        5)Gli elementi di una Comunità online 


        A1)References 
        A2)Glossario 
        A3)notice 




        Le comunità online non sono "virtuali" 

        Non sono "finzione" né "rappresentazione". Sono altrettanto reali di 
        qualsiasi altra cosa che consideriamo realtà. Sono fatte di persone, in 
        carne e ossa. con tutte le qualità e i difetti, i valori e le debolezze, 
        l' utilità e la difficoltà di ogni comunità umana. Questo é evidente a 
        chi ha pratica della rete. Ma se smettessimo di chiamarle "virtuali" 
        forse anche il resto del mondo capirebbe un po' meglio di cosa si 
        tratta. 
                 da un messaggio nella mailing list mktg, giugno 2000 




1)      l'Identità in Rete 
        La concezione dello spazio e del tempo è stata profondamente modificata 
        nel corso dell’ultimo secolo. Le innovazioni tecnologiche nella 
        comunicazione a distanza hanno fatto in modo che la percezione si 
        dilatasse consentendo di vedere, ascoltare cose lontane e passate, 
        rendendo possibile la presenza simultanea, in momenti e luoghi 
        differenti. Anche nell'ambito delle scienze naturali lo studio dello 
        spazio e del tempo è messo in una luce differente: la fisica newtoniana 
        alla base di tutto il pensiero filosofico dell'800 è stata ribaltata 
        dalle intuizioni di Einstein con la teoria della relatività e da 
        Heisenberg con il principio di indeterminazione. La materia e lo spazio 
        secondo queste teorie non sono delle entità fisse e stabili, bensì delle 
        configurazioni di energia. Lo spazio, entro i limiti delle nostre 
        capacità sensoriali, può essere percepito e configurato; proprio in 
        questo spazio da costruire più che da percepire si inseriscono le nuove 
        tecnologie comunicative: il ciberspazio è uno di questi spazi mediatici 
        costruiti dall'uomo. 
        Che cos'è il ciberspazio? È l'interconnessione fra tutti i computer del 
        mondo. Sul piano fisico, questa interconnessione passa principalmente 
        per la rete telefonica. Ora, l'interconnessione fisica fra le macchine 
        implica, virtualmente, la messa in comune delle informazioni 
        immagazzinate nelle loro memorie e il contatto fra tutti gli individui e 
        i gruppi che si trovano davanti ai loro schermi. Per questo motivo il 
        ciberspazio, lungi dall'essere soltanto una prodezza tecnica, è uno 
        spazio di comunicazione dotato di caratteristiche radicalmente nuove. 
        Internet in senso proprio si fonda su una norma di comunicazione che 
        consente la collaborazione fra macchine e reti disparate. Percorrendo e 
        trasformando progressivamente i canali telefonici, questa rete di reti 
        non appartiene a nessuno, non ha un bilancio centrale né un direttore in 
        carica. La sua organizzazione poggia sulla collaborazione fra tutti 
        coloro che contribuiscono al suo uso e al suo mantenimento. Se è vero 
        che la norma tecnica oggi in uso per Internet deriva da quella inventata 
        negli anni Sessanta per le esigenze della ricerca militare americana, è 
        bene sottolineare che la rete scaturisce dalla volontà operativa di 
        centinaia di migliaia di utilizzatori, di ingegneri, di ricercatori, di 
        docenti universitari, di studenti, di giovani del mondo intero, 
        desiderosi di sperimentare nuove forme di comunicazione e che spesso 
        hanno messo il proprio lavoro a disposizione gratuitamente per 
        perfezionare la rete stessa. Per cui un vantaggio delle comunità 
        virtuali rispetto a quelle reali, consiste nel poter essere fruite da 
        punti molto lontani anche spazialmente. 
        Del "tempo virtuale" dell'era di Internet se ne occupa anche 
        l'antropologo Michel Laguerre. Potrebbe sembrare strano, dice Laguerre, 
        che si possa parlare di tempo "virtuale"; poichè il tempo è già di per 
        se qualcosa di astratto. Come fa, dunque, a diventare "virtuale"? Il 
        problema è legato al fatto che con la globalizzazione del mercato e con 
        una società che sempre più diventa società di servizi, il ciclo 
        tradizionale del tempo cui eravamo abituati viene radicalmente mutato, 
        poiché aumenteranno sempre di più le attività e i servizi che si 
        svilupperanno in un ciclo continuo di 24 ore. Il tempo di Internet si 
        può misurare solo con l'orologio di Internet. Alla settimana "solare" 
        ecco dunque affiancarsi e sovrapporsi la settimana "cyber" perchè 
        potremo fare tutto a qualsiasi ora e perchè sarà scandita da ritmi 
        estremamente elevati, rispetto a quelli tradizionali. Si pone allora il 
        problema molto complesso di come gestire questo "nuovo" tempo e di come 
        riorganizzare la temporalità. 
        Alluquère Rosanne Stone, che molto ha scritto sull'Identità in rete, si 
        pone la questione: “Come vengono rappresentati i corpi attraverso la 
        tecnologia? Come si costruisce il desiderio attraverso la 
        rappresentazione? Qual è la relazione tra corpo e autoconsapevolezza? 
        Che ruolo svolge il gioco in un paradigma emergente di interazione tra 
        uomo e computer? E soprattutto cosa accade alla socialità e al desiderio 
        sul finire dell’era meccanica?” Noi occidentali, questo è bene 
        ribadirlo, siamo entrati nell’era virtuale e l’autrice si riferisce a 
        ciò parlando del “progressivo cambiamento delle relazioni tra corpo e 
        identità, tra individuo e gruppo ... perché nel mondo virtuale viene 
        smentito il radicamento dell’interazione sociale nella fattualità fisica 
        del corpo umano”. Ma se accettiamo l’idea che l’identità non sia 
        qualcosa di dato per sempre ma un processo, ecco che le nuove 
        configurazioni sociali ci spingono a dovere definire con nuovi strumenti 
        e nuove visioni quel che noi siamo e sentiamo di essere. 
        È del 1984 la fantasia avvincente del ciberspazio immaginata e narrata 
        da William Gibson in Neuromante. Se in questo primo romanzo Gibson 
        manteneva cartesianamente 1:1 il rapporto identità reale/corpo fisico = 
        identità virtuale/corpo virtuale, nei romanzi successivi l’identità o 
        meglio la coscienza nel ciberspazio non ha più necessariamente una 
        rappresentazione in un corpo virtuale. Oggi sappiamo che il ciberspazio 
        esiste “come metafora delle tecnologie comunicazionali di fine secolo 
        scorso, come banche dati, sistemi finanziari, reti informatiche e 
        simulazioni militari...di conferenze via computer, di telefono erotico e 
        di esperienze virtuali varie, ma poiché si tratta sempre di comunicare 
        attraverso un media ad ampiezza di banda ristretta, quello che davvero 
        facciamo è di negoziare le tensioni tra i soggetti individuali, 
        collettività virtuali e i corpi fisici in cui tali individui e 
        collettività possono essere collocati o meno”. 
        Il senso delle comunità virtuali è così sintetizzato da Stone: “I 
        partecipanti alle comunità virtuali mediate elettronicamente acquistano 
        competenze utili per gli ambienti sociali virtuali che si stanno 
        sviluppando nelle nazioni tecnologizzate alla fine del Ventesimo secolo. 

        I partecipanti imparano a delegare la funzione di agente a delle 
        rappresentazioni dei loro corpi che esistono in spazi immaginali, 
        accanto ad altre rappresentazioni di altri individui. 
        http://www.fub.it/telema, Pierre Levy, l'intelligenza collettiva 
        http://www.technojuice.net, sulla noosfera 
        http://www.anarca-bolo.ch, recensione su Alluquère Rosanne Stone 
        http://www.provincia.venezia.it/medea/, Il Tempo al tempo di Internet 
        http://www.umanamente.com, comunità virtuali 
        http://www.psychomedia.it, Illusione gruppale nelle comunità virtuali 



2)      Storia delle Comunità Online 

        Definire cosa sia esattamente una comunità online non è semplice. 
        Piuttosto che scegliere una definizione rigorosa sarà piuttosto il caso 
        di aprire un orizzonte di senso sulla parola osservando come al suo 
        interno riescano a convivere anche esperienze molto diverse. 
        Internet naque con il progetto 'Arpanet' intorno al 1967-68 per il 
        Pentagono come uno strumento per favorire le comunicazioni in caso di 
        attacco militare nucleare sovietico; si volevano eliminare i centri di 
        comando e di controllo radiofonici perché erano facilmente individuabili 
        dai missili nemici e si voleva creare una struttura di comunicazione che 
        permettesse, qualora si fosse interrotta la comunicazione in un punto, 
        di passare da un altra parte; qui nasce il concetto iniziale della rete: 
        una struttura senza centro dove le informazioni passano, a caso, da una 
        delle migliaia di possibili interconnessioni tra i punti; una struttura 
        per il trasporto di informazioni, E' divertente scoprire che, 
        immediatamente, nelle idee dei primi pionieri della rete, nasce la prima 
        comunità virtuale che è una bacheca elettronica dove i ricercatori del 
        progetto 'Arpanet' si scambiano opinioni su 'Star-trek' e sulla 
        fantascienza. Immediatamente, questa utilizzazione della rete diventa 
        molto più importante di quanto non fosse l'uso per cui la stavano 
        progettando; anche in questo caso, originario, questa struttura che 
        doveva servire al trasporto di informazioni, diventa un luogo 
        dell'abitare telematico, un'estensione della nostra corporeità. 
        Una delle prime comunità online, tuttora "viventi" fu The Well, iniziata 
        come una bacheca di messaggi, fondata da Stewart Bren e Larry Brilliant 
        nel 1985. C'erano molte persone e tutte diverse tra loro: per lo più 
        intellettuali, che non a caso adesso sono alla guida delle più 
        importanti riviste o gruppi di tendenza on line. Gente libera che non si 
        sottometteva alle regole o convinta che quelle regole andassero 
        cambiate, gente molto legata agli ideali degli anni sessanta. La 
        comunità e' stata il luogo ideale per incubare un gruppo libertario come 
        la "electronic frontier foundation." Poi, dal 1994, The Well si sgancia 
        dalle Bbs e sbarca in Internet grazie a Bruce Katz . Oggi e' considerata 
        la più influente aggregazione virtuale, perché affronta argomenti tra i 
        più disparati. Si è sviluppata enormemente e conta, oggi, più di 
        settanta,ottantamila aderenti. Dentro questa comunità virtuale vi sono 
        più di 270 conferenze: da conferenze dove ci si scambiano consigli 
        sull'educazione dei figli ("Essere genitori") a piazze virtuali molto 
        più serie sulle nuove tecnologie, oppure su questioni varie del sapere. 
        Studiando 'Well', Rheingold è stato il primo che ha formulato l'idea che 
        le comunità virtuali potessero rivoluzionare radicalmente le nostre 
        relazioni e l'ordinamento sociale tradizionale; The well risponde ancora 
        a quelle che sono le prerogative fondamentali di una comunità virtuale, 
        in quanto riesce a dare ai suoi membri un vero e proprio senso di 
        appartenenza. 
        Howard Rheingold, uno dei più noti studiosi al mondo dei fenomeni 
        comunitari nati su Internet, sosteneva che l'osservazione di questo tipo 
        di fenomeni ci da costantemente il polso dello stato di salute della 
        rete. 
        Un tempo la rete era una sola grande comunità,la comunità degli 
        accademici e degli studiosi che sapevano usarla e che giorno per giorno 
        contribuivano a crearla. Il confluire di Interessi commerciali sul suo 
        sviluppo ha enormemente allargato le sue frontiere allo stesso tempo 
        frazionando a dismisura quella compattezza iniziale. Sul principio della 
        comunità di interessi la rete ha avuto un grandissimo impulso 
        produttivo: appassionati di ogni campo dello scibile hanno trovato sul 
        Web uno spazio adattissimo al reperimento e alla condivisione delle 
        informazioni raccolte; del resto la storia ci dice che il Web è nato al 
        CERN di Ginevra proprio per questo. Il primo mattone comunitario del Web 
        è stato allora il fenomeno delle homepage. Comunque il fatto di sapere 
        che su qualche sito qualcuno costantemente si occupava di pubblicare ed 
        aggiornare informazioni di un certo tipo già di per sé costituiva il 
        senso di una costruzione comunitaria.
        I primi membri delle comunità virtuali vengono descritti da Rheingold 
        come dei "giovani iconoclasti che avevano visto svanire nel nulla la 
        rivoluzione dell'LSD e fallire quella politica". Questi "iconoclasti" 
        pensavano di costruire attraverso le reti telematiche un luogo protetto, 
        una sorta di riserva nella quale far regnare i valori della democrazia e 
        della libertà. In pochi anni quella riserva è divenuta uno spazio, un 
        ciberspazio, un luogo virtuale disponibile ad accogliere grandi masse di 
        persone. 
        Secondo Pierluigi Orlando, le piccole reti, le comunità virtuali, e 
        tutti quegli spazi culturali di "aggregazione telematica" possono essere 
        inquadrati come manifestazioni di un bisogno di identificazione in 
        questo vasto e soprattutto dispersivo mondo virtuale. 
        http://www.cern.ch , All'origine del Web 
        http://www.well.org , La comunità online 
        http://www.rheingold.com , Howard Rheingold homepage 
        http://www.eff.org , Electronic Frontier Foundation editore 
        http://www.mediamente.rai.it , Intervista a Paolo Ferri 



3)      Dinamiche e Ruoli nelle Comunità Online 

        In che modo le comunità virtuali differiscono da quelle reali? Nella 
        teoria sociologica classica per comunità si intendono tutte quelle 
        relazioni che si basano sul rapporto madre-figlio, sul modello della 
        comunità familiare; per società si intende, invece, l'insieme delle 
        relazioni formali: il mercato, lo stato, le istituzioni,all'interno 
        delle quali i rapporti non sono regolati da istanze di tipo 
        affettivo-comunitario, ma da istanze di tipo formale e istituzionale. 
        Citando Hegel: "la società è la legge del giorno e la comunità è la 
        legge della notte"; quest'ultima contiene in sé, dunque, una istanza più 
        solidaristico-affettiva che formale. In realtà, questa distinzione 
        classica tra comunità e società è stata criticata da alcuni teorici 
        della filosofia contemporanea, come Jean Luc Nancy: egli sostiene che, 
        in realtà, la distinzione tra comunità e società non è così netta ma, 
        che anzi, non esiste; non si può dire che esista una comunità mitica, 
        originaria, tutta buona e una società fredda, calcolistica e tutta 
        cattiva; i due fenomeni si intersecano. Per quanto riguarda le comunità 
        della rete, esse posseggono tutte e due le istanze: ci sono siti e 
        comunità che sono di natura strettamente commerciale, oppure 
        istituzionale, dove vi si partecipa in ragione di una funzione o di un 
        ruolo. Ci sono, poi, comunità che si basano molto più su reti di 
        affinità, su interessi comuni. Tra gli studiosi il dibattito sul 
        concetto di comunità virtuale e sulla differenza tra comunità in senso 
        tradizionale e comunità virtuale, si è sviluppato proprio su questo 
        problema: quello della persistenza e della durata delle comunità 
        virtuali; 
        Tomás Maldonado, sostiene che le comunità virtuali hanno delle 
        caratteristiche di eccessiva fragilità; non reggono, per esempio il 
        conflitto interno tra i membri, mentre nelle comunità reali, posizioni 
        spesso diverse stanno dentro un unico contenitore. Altri sostengono che 
        tale debolezza sia strutturale, sia intrinseca delle comunità virtuali, 
        e sia un vantaggio, perché, cfr Turkle, questa debolezza, in realtà, 
        permette di stabilire i vincoli comunitari non sulla base di rapporti di 
        potere, ma sulla base di scelte libere basate su affinità di interessi; 
        dunque, in questa prospettiva, tale debolezza si trasforma in un valore 
        positivo. Sempre Maldonado si chiede:" Come si concilia l'idea di 
        comunità virtuale, che si fonda sulla parzializzazione, con quella del 
        villaggio globale, che mira invece all'universalizzazione? E in caso che 
        il villaggio globale non sia altro, come qualcuno sostiene, che una 
        comunità virtuale planetaria, come avviene il salto da un livello 
        all'altro?" Negli ultimi tempi, sono stati molti i tentativi, da parte 
        dei seguaci del ciberspazio, di definire la comunità virtuale, tuttavia 
        tutti sono concordi nel definire il fatto che esse nascono a partire da 
        interessi e gusti affini e quindi possano essere considerate comunità di 
        simili. Di simili, non di identici. L'avvento delle reti telematiche ha 
        reso possibile la comunicazione interattiva paritetica, da pari a pari 
        (peer-to-peer), ma allo stesso tempo ha avuto effetti ambivalenti. Il 
        "pari a pari",inteso in senso tecnico come un dispositivo che in un' 
        architettura di rete opera allo stesso livello, ha assunto un senso non 
        tecnico, come rapporto che si stabilisce tra utenti della rete 
        culturalmente e socialmente pari. 
        Le comunità sono nate con la rete, spontaneamente attraverso meccanismi 
        di aggregazione che spesso sono stati il risultato di determinate 
        esigenze presenti già nella realtà. Alcune hanno vissuto e prosperato 
        molte sono morte poco dopo il primo vagito. Tutte le comunità hanno un 
        loro ciclo di vita e superata una certa soglia tendono progressivamente 
        a spegnersi o a perdere la loro carica dinamica. Ci sono delle zone che 
        temporaneamente aggregano delle esperienze e poi si dissolvono, dice 
        Akim Bay, per fare posto ad altre. Ma una comunità, verrebbe da dire, 
        nasce dalla condivisione di un interesse, un'esperienza, un obiettivo; 
        in realtà l'unica cosa che viene condivisa è un'altra. Nelle comunità 
        non si scambiano file ne' programmi in una comunità si condivide solo 
        se' stessi. E' il cosiddetto self sharing. Questa definizione sembra 
        particolarmente adatta a descrivere quello che avviene in quello che è 
        diventato il luogo comunitario per eccellenza in rete: il chat. 
        Altra questione riguarda il linguaggio; é lecito quindi domandarsi da 
        quale realtà linguistica traggano legittimità le "comunità in rete", in 
        particolare quelle non specialistiche (che già posseggono un linguaggio 
        in grado di stabilire confini per i profani). Parlarsi, scambiarsi 
        informazioni e idee, presuppone un accordo preliminare su un 
        vocabolario, su una sintassi, ma anche su una serie di referenti e di 
        immagini del mondo. 
        http://www.mediamente.rai.it, Interviste su mediamente 
        http://www.fub.it/telema/, Quanto sono "vere" le comunità online? 
        http://www.provincia.venezia.it/medea/, Sherry Turkle, un'antropologa 
        del cibersapzio 
        http://www.mediamente.rai.it, G. Gilder, editorialista e dirigente del 
        Discovery Institute, spiega la sua visione sull'interattività 
        uomo-computer 


           Il ciclo dell'aderente 

        Ami Jo Kim, ritiene che vi sono alcune transizioni che fanno parte di 
        ogni comunità, anche reale, collegate ad esempio al comportamento 
        sociale durante un trasloco in un altro quartiere, anche online i nuovi 
        arrivati si presentano con curiosità e domande inevase, ansiosi di 
        essere accettati. I cittadini stabili si occupano degli affari,indicono 
        riunioni, si scambiano chiacchere e si si vedono con gli amici. I leader 
        si fanno avanti per dare il benvenuto ai nuovi e per garantire il 
        corretto funzionamento dei vari sistemi. Infine quelli che vi risiedono 
        da più tempo, gli anziani, raccontano storie, condividono conoscenze, 
        trasmettono la cultura locale. L'insieme di questi ruoli da forma al 
        ciclo di vita dell'aderente, che a sua volta delinea gli stadi 
        progressivi del coinvolgimento nella comunità. 
        Su Internet il tempo scorre assai rapidamente. Dinamiche sociali che 
        richiedono mesi e anni per evolversi nel mondo fisico, sul Web possono 
        emergere nel giro di giorni, specialmente quando una comunità inizia 
        suscitare interesse. 

                  

          Visitatori: quelli che non si identificano nella comunità in modo 
          permanente. 
          Novizi: nuovi membri che devono imparare a darsi da fare ed acquisire 
          familiarità con la vita collettiva. 
          Regolari: utenti ormai stabili che si sentono a proprio agio nella 
          partecipazione. 
          Leader: volontari, collaboratori e componenti dello staff, che si 
          incaricano di far funzionare la comunità. 
          Anziani: regolari e leader di vecchia data che condividono la 
          conoscenza e tramandano la cultura locale. 



4)      Principi per la progettazione di Comunità Online 

        Una comunità coerente, punta al raggiungimento di un obiettivo preciso 
        nella vita dei partecipanti e risponde alle mete fondamentali stabilite 
        dai fondatori, quindi indipendentemente dai motivi per i quali una 
        comunità online possa vedere la luce, che si tratti di creare una nuova 
        organizzazione sul Web oppure di ridefinirne una già esistente ogni 
        partecipante si riterrà soddisfatto quando l'obiettivo di fondo viene 
        definito con chiarezza. Definiti gli obiettivi iniziali, con la crescita 
        e la maturazione della comunità, i vari membri possono e dovrebbero 
        giocare un ruolo progressivamente più ampio nella realizzazione e nel 
        mantenimento della cultura interna. 
        Ciascuna comunità può definirsi riuscita o meno, a seconda dell'idea di 
        successo che hanno quanti creano, gestiscono e danno vita a quel gruppo 
        specifico. Un gruppo qualsiasi, può contare anche solo una dozzina di 
        iscritti, che peraltro ritengono di aver raggiunto il successo perché 
        quell'esperienza risponde alle loro esigenze e aspettative; come d'altra 
        parte un portale Web può essere in grado di attrarre migliaia di membri 
        e stimolare un robusto contesto sociale, pur essendo costretto a 
        chiudere per non aver raggiunto gli obiettivi fissati dagli sponsor. 
        Per poter esistere e avere senso, una comunità deve attrarre e mantenere 
        un numero sufficiente di membri. deve garantire adeguati ritorni 
        economici o non profit a chiunque vi abbia investito per avviarla e 
        mantenerla, é però importante essere chiari sulla natura 
        dell'investimento come pure sul tipo di ritorno che ci si aspetta. Nel 
        caso in cui entrambi i requisiti non vengano rispettati, la comunità si 
        avvierà alla sua chiusura. 
        Dal punto di vista del design, uno degli errori che si possono 
        commettere, consiste nell'organizzare un megaprogetto iniziale e 
        nell'operare pesanti investimenti in paradigmi di design o piattaforme 
        tecnologiche che poi risulta difficile modificare e aggiornare. Quasi 
        sempre le comunità durature e di successo partono con progetti 
        ristretti, semplici e mirati per poi crescere in maniera organica con 
        l'andar del tempo, ampliandosi in respiro, profondità e complessità come 
        risposta alle mutevoli esigenze del tempo e alle diverse variabili 
        ambientali. 
        I principali interrogativi da porsi in sede di progettazione per la 
        formulazione degli obiettivi sono: 
          - quale tipo di comunità si vuole realizzare 
          - per quale motivo lo si sta facendo 
          - per chi? committente/utente 
        Occorrerà porsi questi quesiti con una certa periodicità, al ritmo delle 
        mutevoli esigenze di utenti e proprietari. Un buon punto di inizio, 
        consiste nell'identificare le esigenze ancora insoddisfatte condivise 
        dai membri della comunità e del tutto specifiche. 
        Per meglio ponderare la questione, uno strumento molto utile a cui far 
        riferimento potrebbe essere la scala di Maslow: La teoria di Maslow 
        spiega la motivazione in base alla soddisfazione sequenziale di alcuni 
        bisogni tra loro in rapporto gerarchico: fisiologici, di sicurezza, di 
        appartenenza, di affetto e di stima, di autorealizzazione. Secondo 
        Maslow si potrà soddisfare il bisogno successivo solo dopo aver 
        soddisfatto quello precendete, per quanto in alcuni aspetti si tratti di 
        uno schema riduttivo, la sua semplicità la rende sovente uno strumento 
        efficace. 
        Ami Jo Kim, ne ha realizzato una tassonomia per l'utente online 

         

          Accesso: accesso al sistema, possibilità di mantenere la propria 
          identità e partecipare alla comunità Web 
          Sicurezza: protezione da attacchi personali e intrusioni, sensazione 
          di muoversi in ambito paritetico 
          Sociale: appartenenza alla comunità nel suo insieme e a sottogruppi 
          nel suo interno 
          Autostima: capacità di contribuire alla crescita della comunità e di 
          essere apprezzati sulla base di tali contributi 
          Autorealizzazione: capacità di assumere un ruolo trainante nella 
          comunità, che possa sfociare in nuove opportunità 
        http://www.naima.com/community , La pubblicazione di Ami Jo Kim 



5)      gli elementi di una Comunità Online 
  
        la realizzazione tecnica di una comunità online, ha esigenze dettate in 
        particolare dal grado di interattività con gli utenti che si intende 
        fornire, quindi non é sufficiente offrire un sistema di contenuti 
        organizzato staticamente: 
        bisogna essere in grado di riconoscere ed autenticare i membri, fornire 
        accessi particolari agli amministratori, concedere diritti in scrittura 
        a chi utilizza forums e simili, dare permessi in upload, effettuare del 
        content management in modo efficente; garantire la persistenza dei dati, 
        evitare transazioni non determinate e garantire un livello ragionevole 
        di difesa da accessi e manipolazioni improprie. 
        Tutte cose che HTML, in quanto formato di presentazione, non é in grado 
        di fare. In questo senso sono nate dapprima le diverse esecuzioni CGI, 
        in Perl, in Bash, oppure direttamente in codice binario, in grado di 
        proporre form e quant'altro intermediando la pagina statica con il resto 
        del sistema ed introducendo non pochi problemi di sicurezza ed una fitta 
        letteratura di exploit. Le specifiche di HTML dinamico, ed in 
        particolare l'introduzione di Java Script diedero qualche strumento di 
        interazione in più, ma limitato alla parte client. Dal lato server si 
        fece, ancora oggi, largo uso di Perl per interfacciare pagine statiche 
        con databases, applicativi di posta elettronica, tools di monitoraggio 
        ecc. 
        Per quanto teoricamente ogni linguaggio di programmazione sia in grado 
        di fornire interattività al Web, oggi la maggior parte dei databases 
        offre tools di interfacciamento con il Web, via ODBC o in maniera 
        nativa, ed esistono linguaggi di scripting in grado di interrogare 
        questi databases ed i loro sistemi nonché di fornire output in HTML; si 
        tratta di due linguaggi interpretati server-side: ASP (Active server 
        Pages) per i webserver IIS di Microsoft, con una sintassi derivata dal 
        loro Visual Basic, ed il PHP (Hypertext Preprocessor), derivato da PHPFI 
        da cui ha mantenuto il nome, con costrutti e sintassi provenienti in 
        maggioranza da ANSI C sviluppato nativamente per architetture LAMP. 
        Dal lato server molte sono anche le implementazioni JAVA con le 'java 
        servelets', applicazioni Java che forniscono applets in output alle 
        richieste utente. Questi ambienti di sviluppo sono tutti 
        'cross-platform' cioè in linea di massima implementabili su ogni 
        piattaforma (web server) Web, in pratica ognuno da il meglio di se in 
        ambiente nativo. Tuttavia non é raro vedere alcune comunità commerciali, 
        oppure di lungo corso che implementano diverse tecnologie, secondo il 
        prodotto offerto. 
        Per sviluppare comunità da zero sono quindi necessarie conoscenze 
        specifiche della piattaforma operativa su cui intende implementare il 
        codice, conoscenze specifiche sugli User Agent (browser) per cui si 
        intende aprirsi, competenze nella realizzazione ed amministrazione di 
        Databases, serie conoscenze di HTML nonché dello specifico linguaggio di 
        programmazione che si voglia utilizzare. 
        Oggi esistono però sia in ambiente commerciale che in ambiente GNU molti 
        pacchetti già scritti e configurati allo scopo, ciò non esime però dalle 
        necessarie competenze di implementazione e gestione. Oppure affidare in 
        outsourcing il progetto :-) 
        Oltre a queste offerte, in cambio spesso di pubblicità o di un modesto 
        contributo, si possono 'assemblare' elementi diversi e provenienti da 
        punti disparati, quali forums, chat, mailing list ecc. 


        Architetture per comunità 
        LAMP 
        viene definita LAMP (Linux+Apache+MySql+PHP) un'architettura che 
        comprende Sistema Operativo, Web Server, DataBase relazionale, modulo 
        per il linguaggio di scripting PHP. Particolarità di questo subset, é il 
        fatto di poggiare su elementi molto versatili, piuttosto sicuri in 
        ambiente di rete e di essere tutti rilasciati con licenza GNU-GPL, il 
        che significa che il soft così rilasciato può essere modificato, 
        adattato, ridistribuito in maniera libera, con l'unico obbligo di 
        ridistribuire sorgenti e licenza se del caso. Su di essa moltissimi 
        applicativi adatti a comunità online vengono sviluppati, migliorati e 
        mantenuti. La versatilità é tale per cui é possibile sviluppare in altri 
        ambienti operativi con le proprie applicazioni preferite, p.es. win.x, 
        mac, other unix in accesso alla directory del webserver come se fosse 
        una directory locale visualizzandone l'output da server sul proprio 
        browser. 
        il limite maggiore é costituito dalla mancanza a tutt'oggi di IDE 
        (integrated Developpement Environnement) in modo grafico per lo sviluppo 
        di databases e codice PHP, il che obbliga a lunghe sessioni di codifica 
        manuale. 
        ASP 
        Active Server Pages é rapido e flessibile, l'utilizzo di questo 
        linguaggio è però perlopiù confinato ai server Microsoft, come ad 
        esempio IIS, e non funziona quindi con tutti gli altri server che 
        popolano il Web. Tuttavia, non è difficile vedere diversi provider che 
        ne propongono l'utilizzo. Grazie all'uso delle pagine ASP, l'utente può 
        quindi creare dei documenti che possono fornire informazioni, 
        rispondendo in modo diverso alle differenti richieste dei navigatori.I 
        vantaggi nell'utilizzo di questo linguaggio di scripting sono dati dal 
        fatto che le pagine asp sono completamente integrate con i file html, 
        facili da creare e non necessitano di compilazione, sono orientate agli 
        oggetti e usano componenti server ActiveX. 
        http://www.linuxiso.org, Distro Linux 
        http://httpd.apache.org, Apache, web Server 
        http://www.mysql.org, MySql database relazionale 
        http://www.php.net, il linguaggio di scripting Server side 
        http://www.gnu.org, il progetto e le licenze GNU-GPL 
        http://www.aspitalia.com, ASP in italia 
        http://www.risorse.net, Comunità italiana per Webmasters, soprattutto 
        ASP 


        I componenti di una comunità 
        Mailing Lists 

        Fra i luoghi di incontro online più semplici da creare e mantenere. La 
        maggior parte dei MUA (Mail User Agent), consente il raggrupamento di 
        liste di indirizzi, tuttavia quelle basate su Internet consentono a 
        tutta la comunità di condividerne la lista: tramite una soft in rete é 
        possibile creare ed aggiungere una lista di indirizzi ai quali viene 
        recapitato in automatico ogni messaggio inviato sulla lista. 
        Le indicazioni maggiori per una mailing list, sono date p. es. dalla 
        necessità di dare avvio ad una nuova comunità, oppure servirne una di 
        piccole dimensioni: la gente vi scambia informazioni, pone domande e 
        risponde. Newsletter ed annunci vari sono altresì buoni motivi per 
        l'utilizzo di una mailing list come pure servire gli utenti nuovi 
        arrivati, evitando loro problemi di interfaccia per reperire le 
        informazioni iniziali, per quanto utilizzata quasi sempre in 
        combinazione ad altri strumenti di comunicazione, a piccoli gruppi con 
        obiettivo comune potrebbe anche convenire l'impiego quale unica 
        struttura comunitaria. Bisogna però tener conto che la gestione degli 
        archivi e la loro consultazione nel tempo pongono qualche problema 
        pratico. 

        452 Multi Mail, Software LAMP-GPL per la gestione di una mailing list 
        http://www.topica.com, Servizio di mailing list gratuito 
        Listserv, un applicativo proprietario a pagamento 

        Forums 

        Altrimenti noti come bulletin board o bacheche elettroniche sono tra i 
        più diffusi luoghi di incontro online, che al pari delle mailing lists 
        ricorrono alla modalità asincrona; grazie a tale caratteristica possono 
        dar vita a conversazioni che si protraggono nel tempo. Svilppano un 
        contesto ed una storia in seno alla comunità. 
        Tipicamente si possono suddividere in due categorie: a tema laddove dato 
        un tema si dipartono lateralmente ramificandosi i vari thread che lo 
        compongono, indicato soprattutto per le conversazioni domanda-risposta, 
        oppure il sistema lineare, laddove ad ogni topics é possibile sviluppare 
        un tema separato in qualche modo riferito ad una voce generale. Per 
        rapporto alle mailing list, i forums offrono una serie di opzioni 
        aggiuntive, p.es la caratteristica BBCode, l'uso di avatar, search 
        engines ecc. che consentono maggiori potenzialità nella formazione di 
        comunità Web. I forums, danno la sensazione di luogo specifico, creando 
        un legame tra persone geograficamente distanti ed incrementando il senso 
        di appartenenza. 

        Iansoft OpenBB Community, Software LAMP-GPL per la realizzazione di un 
        forum 
        http://www.ezboard.com, Servizio Forum gratuito 
        Encore Web Forum, un applicativo proprietario a pagamento 

        Chat 

        Una grande quantità di persone frequenta chat su Internet per lavorare, 
        giocare, litigare, flirtare o divertirsi. Il software per chat in tempo 
        reale consente a chiunque sia collegato al sistema di corrispondere 
        immediatamente con ogni altro partecipante in modalità sincrona, 
        contrapposta a quella asincrona, grazie alla quale persone residenti in 
        località lontante possono comunicare nello stesso istante. 
        Luoghi di incontro di questo tipo si rivelano importanti in ambiti 
        diversi, dalle questioni pratiche alle situazioni divertenti. Vi si può 
        tenere un corso, gestire gruppi di supporto e riunioni di lavoro; esse 
        forniscono il senso della presenza e dell'immediatezza, funzionano bene 
        per eventi prefissati, possono offrire guida e assistenza in tempo 
        reale. 

        MWChat, Software LAMP-GPL per la realizzazione di una Chat 
        http://www.talkcity.com, Servizio Chat gratuito 
        Chat Blazer, Chat proprietaria a pagamento, richiede Java 

        News e contents management 

        Un altro strumento importante per le comunità online, é dato dai sistemi 
        di gestione del contenuto: news riguardanti la comunità o settori di 
        interesse ben precisi, contenitori strutturati di documentazione, 
        solitamente in upload e download, moderati da uno o più 'anziani'. 
        Questi strumenti consentono di regola l'editing dei contenuti online, la 
        gestione delle immagini e diversi formati di dati. Sono per lo più 
        associati ad altri elementi come quelli precedentemente descritti. 
        Fornisce un 'taglio' ad una comunità, rendendo immediato il senso della 
        tale o tal altra comunità. Permette ai membri di contribuire 
        evidenziando specifiche conoscenze, consente un layout univoco alle 
        pubblicazioni della comunità. 

        http://phpweblog.org, Software LAMP-GPL per la gestione di articoli 
        http://www.freesticky.com, hosting gratuito per news management ed altro 

        Article Manager, content manager proprietario a pagamento basato su perl 






A1)        Indice delle referenze consultate e proposte 


           Alcune comunità in rete 

        http://www.well.com, Una delle prime comunità online, 1985. 
        http://www.habbohotel.com, La metafora della città in 3D 
        http://freshmeat.net, La piazza dell'Open Source 
        http://sourceforge.net, Accesso a strumenti per CVS, mailing list, 
        gestione bug, aree di discussione, gestione attività, pubblicazione su 
        Web, archiviazione permanente dei file, backup completi, e 
        amministrazione totalmente via Web. 
        http://www.blackboard.com, Comunità, in parte ad uso gratuito completa 
        degli strumenti per l'organizzazione di corsi Online. 
        http://www.technojuice.net/aleg/, una piccola comunità di lavoro, che 
        presenta già i problemi di quelle grandi :-) 


           Strumenti per la costruzione di comunità 

            Pacchetti già pronti 
        http://www.phpnuke.org, Ormai maturata nell'offerta e stabilità, é 
        personalizzabile 
        http://developer.ez.no, Ez publish, semplice e pulita 
        http://phpwebsite.appstate.edu, Una buona integrazione dei diversi 
        strumenti 
        http://yerba.sourceforge.net, Ancora giovane, ma molto agile, non del 
        tutto automatizzata. 

            Hosting LAMP gratuito 
        http://www.f2s.com , Completo di tutto, ma lento! 
        http://freephp.digiro.net, completo, mostra banner pubblicitari per 
        hosting gratuito. 
        http://www.spaceports.com, buono, mostra banner 
        http://www.dk3.com, ben servito, chiaro mostra popup 
        http://www.webhosts4free.com, collettore di risorse gratuite 
        http://www.freesql.org, solo hosting MySql 
        http://flattext.com/global/fr, possibilità di creare DB MySql in linea 

            Software LAMP (Unix,Win, OSX) 
        http://www.linuxiso.org, tutte le distribuzioni linux offrono già 
        un'architettura LAMP integrata 
        http://www.manucorp.com, EasyPHP, pacchetto prefigurato per win32 
        comprendente Apache+PHP+Mysql 
        http://www.nusphere.com, Altro pacchetto completo per tutte le 
        piattaforme operatives 
        http://tecfa.unige.ch, Ottima introduzione a MySQL 
        http://www.php.net, I tutorials PHP in diverse lingue 
        http://www.linuxvalley.com, Introduzione a MySql in italiano. 
        http://www.html.it/apache, Introduzione al web server Apache, in 
        Italiano. 

            Strumenti gratuiti in rete ed assemblabili 
        http://network54.com, Forum e Chat personabilizzabili, in cambio di un 
        banner pubblicitario. 
        http://www.m4d.com, Altro Forum funzionale ed altri strumenti 
        http://www.multicity.com, chat, forum, messangers.. molto ben fatti, dal 
        gratuito ai 50$ mensili. 

          Nota: 
        Le risorse ad utilizzo gratuito presentate, in particolare servizi 
        Hosting ed 'autocostruzioni casalinghe', sono ottime per la comprensione 
        tecnica delle potenzialità ed i limiti di quanto proposto. Una 
        implementazione professionale con gli stessi strumenti, esige qualcosa 
        di più nell'ambito dell' amministrazione di sistema. 


           bibliografia 

        Critica della ragione informatica, Tomás Maldonado, ed. Feltrinelli, 
        Milano 1997. 
        Tomás Maldonado è professore ordinario di Progettazione Ambientale al 
        Politecnico di Milano. l'impressionante bibliografia del testo, offre 
        numerosi spunti di approfondimento anche in merito alle comunità 
        virtuali. 

        Desiderio e Tecnologia, Alluquère Rosanne Stone, ed. Feltrinelli, Milano 
        1997. 
        Il problema dell'Identità nell'era di Internet,Alluquère Rosanne Stone 
        dirige l'Interactive Multimedia Laboratory (ACTlab) dell'Università di 
        Austin nel Texas; ha contribuito tra l'altro alla definizione, come 
        campo disciplinare antropologico, degli studi sui transgender 

        Costruire comunità WEB, Ami Jo Kim, ed. Apogeo, Milano 2000. 
        Ami jo Kim, proveniente da Sun Microsystems,insegna progettazione per il 
        Web alla Stanford University, California, ha costruito ambienti online 
        per clienti come Adobe, eBay, Yahoo. Un testo utile a chi si ccupa di 
        Web Project Management soprattutto per la comprensione delle comunità 
        virtuali in fase di progettazione. 

        Web Usability, Jakob Nielsen, ed. Apogeo, Milano 2000. 
        Jakob Nielsen, anch'egli proveniente da Sun Microsystems, consulente WEB 
        di successo, viene ritenuto uno dei massimi teorici dell'usabilità. Le 
        sue osservazioni, a tratti forse dogmatiche, vanno però sicuramente a 
        beneficio della progettazione di comunità online. 

        The Hacker Crackdown, Bruce Sterling, ed. Electronic Frontier 
        Foundation, 1992. 
        Bruce Sterling, con William Gibson, é capostipite del genere letterario 
        definito CyberPunk. Il testo pubblicato online, riporta i fatti e gli 
        antefatti riguardanti il primo intervento di polizia su grande scala, 
        avvenuto nel '91, nei confronti di cracking ed hacking telematico. Per 
        fare ciò, Sterling ripercorre le tracce che hanno portato alla 
        formazione delle prime "comunità virtuali" ancora prima dell'avvento di 
        massa di Internet. 

        Comunità virtuali, Howard Rheingold, ed. Sperling & Kupfer, 1994. 
        Parlare, incontrarsi, vivere nel ciberspazio, a Rheingold viene 
        attribuito il merito di essere stato il primo ad aver riflettuto in 
        maniera sistematica sulla natura delle comunità virtuali, studiando in 
        particolare "The Well", una delle prime comunità virtuali americane, 
        nata nel 1985. 

        Release 2.0, Esther Dyson, ed. Mondadori, Milano 1997. 
        Nata a Zurigo, figlia del noto fisico Freeman, é consulente aziendale 
        definita da "Vanity Fair" una delle 50 persone più influenti nel mondo 
        della New Economy. Nella introduzione online, descrive alcuni meccanismi 
        di funzionamento comunitari. 

        L'Intelligenza collettiva, Pierre Lévy, ed. Feltrinelli, Milano 1995. 
        Le nuove tecnologie permettono una sinergia delle conoscenze, e aiutano 
        a creare un'intelligenza collettiva. Esse consentono la messa in 
        relazione di soggetti nomadi, le cui conoscenze non sono più definite da 
        contesti accademici, ma derivano dalla somma delle più diverse 
        esperienze individuali, le quali formano la materia prima per nuovi 
        prototipi mentali, adeguati alla nuova fase della civilizzazione umana. 

        Virtual Light, William Gibson, ed. Bantam Books,1994. 
        Una metafora della "formazione comunitaria" e altre "profezie" 

        Il Tao della Fisica, Fritjof Capra, ed. gli Adelphi, Roma 1982. 
        Per una comprensione del Tempo e dello Spazio secondo le teorie della 
        relatività con un interessante paragone attraverso le filosofie 
        orientali. 



A2)     Glossario 
        AVATAR: Alter ego elettronico, attore digitale (termine preso a prestito 
        dall'induismo), se utilizzato in rete indica l'aspetto e l'identità 
        assunta nei giochi o nelle chat grafiche e tridimensionali; un avatar 
        non è detto sia antropomorfo: può essere qualsiasi tipo di oggetto che 
        si ritiene rappresentativo del proprio ruolo o caratteristica. 
        ASP: Active Server Pages. Una pagina asp e' un file di testo con 
        l'estensione .asp contenente codice HTML, piu' un linguaggio di 
        scripting (Vbscript tipicamente). Le pagine asp sono state "create" da 
        Microsoft per poter gestire una comunicazione client - server e poter 
        sviluppare pagine attive, cioe' il cui contenuto e' calcolato con una 
        runtime. Le pagine ASP facilitano l'interfacciamento di un sito con un 
        database o con oggetti COM (Component Object Model). 
        BBS: Acronimo di Bulletin Board System, oggi in via di estinzione, i BBS 
        negli anni '70, '80 e primi anni '90 erano macchine sulle quali veniva 
        installato un software di condivisione accessibile via modem. È proprio 
        sui BBS, e non sull’Internet, che hanno inizio i percorsi di riflessione 
        culturale e tecnologica sulle conseguenze della "rivoluzione digitale". 
        Linguaggio C: uno dei piu' diffusi linguaggi di programmazione che 
        combina istruzioni di alto livello con controllo di macchina a basso 
        livello. Sviluppato da Dennis M.Ritchie e Brian W.Kernighan nel 1972 
        come modifica del linguaggio B di Ken Thompson. Originariamente è stato 
        progettato sul sistema operativo Unix. Ritchie e' stato co-designer 
        anche di questo sistema operativo. 
        CGI: Common Gateway Interface, interfaccia di collegamento comune. È una 
        specifica per il collegamento di applicazioni server-side con il Web. 
        FAQ: "Frequently Asked Questions" o domande più frequenti; Internet é 
        piena di questi file chiamati FAQ ed il loro scopo é quello di 
        avvicinare gli ultimi arrivati ad una conoscenza generale 
        dell'argomento. Le FAQ si possono trovare anche sui News Group!. 
        GNU: Si tratta di software di sistema compatibile unix sviluppato dalla 
        Free Software Foundation. Il gioco di parole per l'acronimo e' "GNU's 
        Not Unix" infatti accanto a tale sigla c'e' l'immagine di uno gnu. 
        L'intento della fondazione e' quello di produrre software freeware 
        modificabile o redistribuibile ma non a scopo di lucro. Linux ad esempio 
        si basa sul software GNU. Il progetto GNU e' nato nel 1984 da Richard 
        Stallman al MIT. 
        GPL: General Public License, si tratta di una licenza per i diritti di 
        autore ("General Public License") portata dallo GNU EMACS e da svariato 
        altro software della "Free Software Foundation" che garantisce i diritti 
        di riutilizzo e di riproduzione del prodotto (generalmente fornito 
        assieme al suo codice). 
        IDE: Integrated Development Environment, indiica un programma atto a 
        facilitare lo sviluppo di software; l'esempio piu' semplice consiste in 
        un editor di testo che oltre a permette la stesura del codice (in un 
        certo linguaggio) da la possibilita' di compilarlo e di effettuarne il 
        debugging. 
        IRC: Internet Relay Chat, protocollo chat nato nel 1988 e si basa sul 
        concetto di server/client e diviso in canali come i newsgroup 
        MUD: Multi-User Dungeon, i giochi di ruolo multiutente,Originariamente 
        esso era nato come versione telematica multiutente del popolare gioco di 
        ruolo Dungeons & Dragons 
        ODBC: Open DataBase Connectivity. Standard sviluppato verso la fine 
        degli anni ottanta da Microsoft e IBM per lo scambio dei dati tra 
        database diversi. 
        PHP: Hypertext Preprocessor, linguaggio interpretato (script language) 
        utile per la realizzazione di pagine web dinamiche, la cui sintassi 
        deriva dal C, dal Perl e da Java. E' un linguaggio server-side, ossia il 
        codice viene eseguito su un server PHP il quale successivamente invia i 
        risultati al browser. I tag PHP non sono interpretabili direttamente dal 
        browser ma solo su server remoto 




A3)             copyleft 

        Questo lavoro di ricerca, é stato effettuato a partire da materiale 
        presente in Rete; quindi frutto del lavoro e della conoscenza che in 
        molti hanno reso disponibile. Per questo e per altri motivi, ma 
        soprattutto per questo, ognuno si senta libero di fare con il materiale 
        proposto, ciò che meglio crede. 
        Questa ricerca, svolta nell'ambito di un corso per Web Project Manager 
        presso ISPFP, mira a raccogliere la sparsa documentazione esistente 
        sulle "virtual community". 
        L' autore incoraggia chiunque a proporre correzioni, segnalazioni ed 
        estensioni a quanto esposto. 

            november 2001, Guido Venturini 
            <guido at technojuice dot com> 


